<div class="edition"> 



 
Corona Templi, | Das ist: | Zwo Predigten/ | von der schönen Kirchen Cron/ oder | Heiligen Kirchengeschmuck/ welche seynd | Concio &amp; Cantio, die Predig vnd | das Gesang.
Die Erste/ | Bey auffrichtung deß newerbawten | Predigstuls für die  <LOCATION>Kirch zu Sommer=|hausen</LOCATION> / gehalten am Sontag Judicate, | den achzehenden Martii.
Die Andere/ | Bey einweihung deß lieblichen  Orgelwercks | daselbsten/ gehalten den sibenzehenden Junii/ | Anno Domini M DC XXI.
Durch | M[agistrum] Hieronymvm Theodoricvm, | Limpurgischen Pfarrern daselbsten. | Gedruckt zu  <LOCATION>Nürnberg</LOCATION> / bey  <PERSON>Johann Fri=|derich Sartorio</PERSON> .
 
Die ander Predigt
über den hundert vnd fünfftzigsten Psalm  <PERSON>Davids</PERSON> .
Halleluja.
 Lobet den Herrn in seinem Heiligthumb/ lobt jhn in der veste seiner macht.  
Lobet jhn in seinen Thaten/ lobet jhn in seiner Herrligkeit.  
Lobet jhn mit Posaunen/ lobet jhn mit Psalter vnd Harpffen.  
Lobet jhn mit Paucken vnd Reigen/ lobet jhn mit Saiten vnd Pfeiffen.  
Lobet jhn mit hellen Cymbalen/ lobet jhn mit wolklingenden Cymbalen.  
Alles was Athem hat/ lobe den Herren/ Halleluja.
 
Außlegung.
Geliebte vnnd andächtige inn dem Herrn Christo. Im alten Testament haben die Kinder Jsrael auff Gottes anordnung vnnd befelch/ nicht allein halten müssen das Fest der Lauberhütten/ zum gedächtnuß aller Gnaden vnnd Wolthaten/ welche Gott der Herr jhnen die viertzig Jahr über/weil sie in der Wüsten gewallet/ vnd in Hütten gewohnt/erzeigt/ sondern auch kurtz vor demselben ohngefährlich vierzehen Tag/ das Posaunenfest/ oder/ wie es genennet worden/ den Trommeten Tag/ darumb/ daß an demselben die Söhn deß Hohenpriesters  <PERSON>Aaronis</PERSON> / mit Trommeten vnd Posaunen die gantze Gemein zusammen ruffen vnd erinnern sollen/ daß sie solches Fest besagter vrsachen heilig vnd wirdig halten solten. Welches dann noch zur zeit deß Königs <PERSON>Davids</PERSON> geweret hat/ wie nicht allein davon zu lesen ist im Büchlein  <PERSON>Syrachs</PERSON> am 47. Capit. sondern auch im ein vnd achtzigsten Psalm/ da David selbsten vermahnet:  Nemet die Psalmen/ vnnd gebt her die Paucken/ lieblich Harpffen mit Psaltern/ Blaset im Newmonden die Posaunen in unserm Fest der Laubrüst. Dann solchs ist eine weiß in Jsrael/ vnd ein recht deß Gottes  <PERSON>Jacob</PERSON> .
 Wiewol wir nun nach der Lehr deß Apostels  <PERSON>Pauli</PERSON> an die Jüdische Fest/ deren sie etliche alle Monat/ etliche alle Wochen/ etliche alle Jahr einmal begehen müssen/ nicht gebunden/ so ist es doch vnserm lieben Gott nicht wider vnd entgegen/ wann wir ein Tag vnnd alle Tag/ Posaunenfest halten/ seine grosse Wunder vnnd herrliche Thaten proclamiren vnd außruffen/ mit der Trommeten unserer Zungen/ das ist/

 
mit menschlicher Stimm/vnd sonsten auff allerley weiß vnd weg/ mit Vocal vnd Instrumental-Music zu Hauß/ vnd in der offentlichen Commun oder Gemein rühmen/ preisen/ loben vnd bekennen/ also/  daß es ein Tag dem andern sage/ vnnd ein Nacht der andern kund thue/  was er für Gedächtnuß seiner Wunder jederzeit stiffte/ der gnädige vnnd barmhertzige Herr.
Ein solch Posaunenfest vnd Trommetentag/ haben wir vor ohngefährlich einem viertel Jahr/ bey Einweihung dieses vnsers newen Predigtstuls gehalten/ da wir insgesampt dem trewen barmhertzigen Gott Lob vnnd Danck gesagt/ daß er in diesen gantz gefährlichen vnd bekümmerlichen zeiten vnd läufften/ gleichwol noch auch vnter vns in dieser Kirchen erwünschte Halcyonia verleihet/ sein H.Wort vnd Evangelium erhelt/ reine vnd gesunde Cantzeln gibt/ auff welchen sein Göttlicher Nam in vnd durchs Wort/ vnnd wir auch selbsten mit demselben geheiligt vnd beseligt werden.
Auff heut diesen Tag haben wir widerumb vor vns/ dergleichen Posaunenfest vnd Trommetentag außzuruffen. Dann neben dem vorigen zeichen Göttlicher Gnaden/ daß er vns auff dieser newen Cantzel sein Wort pur/ lauter vnnd rein vortragen vnd verkünden lasset/stifftet er noch ein ander Gedächtnuß seiner Güte vnd Barmhertzigkeit.
Dann E. L. sihet vor augen allhie neben dem Predigstul/ dz schöne/ liebliche vnd wolgestimmte Orgelwerck/ welches dieser Kirchen/ so lang sie beydes vnter werendem Papstumb/ vnd Evangelio gestanden/ nicht gedihen hat/ aber nun mehr von der hochwolgebornen vnserer gnädigen Herrschafft Limpurg/ mit beyhülff vnd beförderung eines E. Raths/ auß sonderlicher devotion vnd andacht/ Gott zuförderst zu hohen Ehren/ diesem Gottshauß zur schönen Zier vnnd Wolstand/

 
dem gantzen Flecken aber zu einem ewigen Ruhm gestifftet/ durch die Giengerische Jubales/ die Maurer genannt/ auffgerichtet/auch allbereit vor diesem von Herrn  <PERSON>Caspar Vincentzen</PERSON> / Fürstl. Würtzb. DomOrganisten beschlagen/ probirt vnd just befunden worden ist.
Damit wir aber allerseits diß löbliche schöne Werck/ jetzt vnd ins künnftig recht vnd nutzlich gebrauchen vnd geniessen mögen/ wird es daran nicht erwinden/ daß wir solches mit äusserlichen Augen allein/ wie ein Kalb ein new Scheurenthor anschawen/ oder/ vnsere Ohren allein dem Klang vnnd Stimmwerck darleyhen/ sondern viel mehr die Augen vnnd Ohren deß Hertzens auffthun/ vnd in der Forcht deß Herren behertzigen/ warzu dasselbige/ wie ins gemein alle Vocalische vnd Jnstrumentalische  Music dienen solle?
Darzu vns dann gar feine anweisung thut/ der Geistreiche Königliche Prophet David/ in dem abgelesenen überauß schönen anmutigen Psalmen/ welcher/ wie er in dem gantzen Psalter der letzte ist/ also mag er auch wol der beste genennet werden.
Wir wollen in dem Namen Gottes vns an denselben richten. Erstlich den rechten verstand der Wort auffsuchen/ vnd dann dabey vermelden/ wie wir jn an vnsern geistlichen Nutzen wenden/ sonderlich aber dabey studieren vnnd lernen sollen/ Woher die Vocal vnnd JnstrumentalMusic/ so woln das Orgelwerck komme? Wozu solches/ bevorab in der Kirchen diene? Vnd dann wie mans recht vnd wol gebrauchen solle?
 Ehre sey Gott in der Höhe/ Friede auff Erden/  
vnd vns Menschen ein Wolgefallen/  
Amen. 
 
Erklärung der Wort deß Psalmens.
Anfangs nun/ gehet zwar deß Königlichen Propheten <PERSON>Davids</PERSON> Intent vnnd Meynung fast in all seinen Psalmen dahin/ daß neben jhme alle Creaturen Gott im Himmel/ umb seiner vielfältigen unaußsprechlichen Gut= vnd Wolthaten jederzeit loben vnd preisen sollen.
Hie aber in disem Psalmen erzehlet er insonderheit dreyerley. Wo vnd an welchem ort? Warumb/ vnd auß was vrsachen? Waserley gstalt vnd weiß solches geschehen könne?
Sagt erstlich:  Lobet den Herrn in seinem Heiligthumb. Als wolt er sagen: Ob man wol Gott den Herrn an allen enden vnd orten loben/ ehren/ vnd jhme dancken solle/ wie Paulus auch vermahnet/ daß man an allen orten beten/ vnd auffheben solle heilige Händ ohn zorn vnd zweifel/ soll es doch sonderlich geschehen in seinem Heiligthumb. Dann gleich wie Gott in seinem Heiligthumb/ von dem Gnadenstul mit  <PERSON>Mose</PERSON> alles geredt/ was er jhme an die Kinder Jsrael zu gebieten gehabt/ also wohnet er noch in seinem Heiligthumb  er redet in seinem Heiligthumb/ seiner Kirchen/ vnd will in derselben von vns geehret/ gelobet vnnd angeruffen werden/ wie abermal David bezeuget/  laus ejus in Ecclesia sanctorum, die Gemeine der Heiligen soll jhn loben.
Davon redet er noch weiters:  Lobet jhn in der Veste seiner Macht. Die Interpretes vnd Kirchenlehrer verstehen allhie nicht fürnemblich den sichtbarn Himmel/ das Firmament/ Sonn/ Mond/ Sternen/ welches sonsten  Sphoera octava genennet wird/ davon gleichwol David auch redt:   Die Himmel erzehlen die Ehre Gottes/ vnnd die Veste verkündiget seiner Hände werck/ sondern verstehen den rechten

 
Kirch Himmel/ darinnen der liebe Gott seine Macht/ sonderlich bey seinen Glaubigen/ wider alle jhre leibliche vnnd geistliche Feind beweiset vnd erzeiget/ daß sie mit David sprechen könten: Dominus est firmamentum meum,   Der Herr ist mein Felß/ mein Burg mein Erretter/ mein Gott vnd mein Hort/ auff den ich trawe. In welchem verstand der Apostel Paulus solchen Kirch Himmel/ die Kirch Gottes/ ein Pfeiler vnd Grundveste der Warheit genennet hat. Ist eins.
 Zum andern/ thut David feine andeutung/ warumb man Gott loben solle? Lobet jhn in seinen Thaten/ vnd in seiner grossen Herrligkeit/ Eben wie der Engel  <PERSON>Raphael</PERSON> beyde Tobiasen vermahnet:  Lobet vnnd dancket von Gott von Himmel/ vnd verkündiget alle seine Wunder. Die seynd nit allein/ daß er Himmel vnd Erden/ vnd was drinnen/ erschaffen/ sondern auch/ daß er alle seiner Händ werck in jhrer ordnung so lange zeit/ nunmehr über die sechshalb tausent Jahr so weißlich geregiert vnnd erhalten/noch regiert vnnd erhelt. Das gröste vnd herrlichste Werck aber ist/  daß er durch seinen allerliebsten eingebornen Sohn die werck des Teuffels zerstört/ vns von Sünd vnd Todt geholffen/ ewig gerecht vnnd selig gemacht hat. Diß sind lauter herrliche Thaten/ die man erkennen/ rühmen vnd preisen solle/ wie David widerumb gedencket:   Kompt her/ vnnd sehet an die Werck Gottes/ der so wunderlich ist mit seinem thun vnter den Menschenkindern. Vnd abermal:  Herr mein Gott/ groß sind deine Wunder/ vnnd deine Gedancken/ die du an vns beweisest/ dir ist nichts gleich/ ich will sie verkündigen vnnd davon sagen/ wiewol sie nicht zu zehlen sind.
Drittens/ läst es David bey dieser allgemeinen Vermahnung nicht bleiben/ daß wir Gott in seinem Heiligthumb in der Veste seiner Macht/ umb seiner Thaten vnnd grossen

 
Herrligkeit willen loben vnd dancken sollen/ sondern zeigt vnd beschreibt ferners modum, vnd gehet ad speciem, wie vnnd was gestalt Gott zu loben seye?
Der H. Lehrer  <PERSON>Augustinus</PERSON> über diesen Psalm schreibt hievon/ daß man Gott in seinem Heiligthumb loben solle auff dreyerley weiß/   voce, flatu, pulsu, das ist/ mit Menschlicher Stimm/ mit blasen oder pfeiffen/ mit greiffen vnd schlagen.
Bißher hat David angezeigt/ wie man Gott mit menschlicher Stimme loben/ ehren/ vnd dancken solle. Jetzt fähret er fort/ wie man jhme auch mit blasen oder pfeiffen/deßgleichen mit greiffen vnd schlagen/ das ist/ mit allerley Musicalischen lieblichen Jnstrumenten vnnd Säitenspielen/ zu seinem Lob dienen köndte.
Vnd erstlich zwar mit Posaunen. Jm alten Testament gebrauchten sich die Jsraeliten gar viel der Posaunen/ nicht allein daß sie auff jhrer Wanderschafft wissen möchten/ wann vnd zu was zeit sie auffbrechen vnd fortziehen solten/ wie noch heutiges tags / bevorab in Feldzügen/ Schlachten vnnd Stürmen dieselbige üblich vnd gebräuchlich/ sondern habens auch gebraucht bey verrichtung jhres Gottesdiensts/ auff besondere Fest/ wann sie den heiligen Sabbath deß Blasens zum gedächtnuß gehalten/ Brandopffer gethan/ oder andere vorneme sachen gehandelt haben. Also sihet E. L. an dem Orgelstand gegen dem untern Fesnter/ inn das erste Feld gemahlet/ die Historiam auß dem Büchlein  <PERSON>Josuae</PERSON> / wie die Statt  <LOCATION>Jericho</LOCATION>  vom Hall der Trommeten vnd Posaunen zu hauff gefallen/ eingenommen/ alles drinn verbant [sic] vnnd erschlagen/ allein Rachab sampt jhrer Freundschafft erholten worden sey.
Welches dann zumal seine schöne bedeutung gehabt/ vnd dardurch vorgebildet worden ist/ nicht allein die rüffende Stimm in der Wüsten/  <PERSON>Johannes der Tauffer</PERSON> / welcher von

 
dem  <PERSON>Messia</PERSON> hergehen solt/gleich wie vor dem Versöhn= vnd Lauberhüttenfest/ das Posaunenfest gehalten worden/ sondern auch ins gemein das liebe Predigampt / welches einem Posaunenklang verglichen wird beym Propheten  <PERSON>Esaia</PERSON> / deme starck zugeredt ware:  Ruffe getrost vnnd schone nicht/ erhebe deine Stimm wie ein Posaun/ vnnd verkündige meinem Volck jhr übertretten / vnd dem Hauß  <PERSON>Jakob</PERSON> jhre Sünde.
Wie man aber Gott mit Posaunen loben solle/ also sagt vnser Psalm weiter/ auch mit Psalter vnd Harpffen. Dergleichen im 33. Psalmen geschicht:  Dancket dem Herren mit Harpffen/ lobsinget jhm auff dem Psalter von zehen Säiten. Was diß zur zeit <PERSON>Davids</PERSON> für Instrumenta gewesen/ kan man heutiges tages so eygentlich aller dings nicht wissen. Bey dem alten Jüdischen  <PERSON>Geschichtschreiber Josepho</PERSON> liset man hievon also/ Daß nach dem der König David vor seinen Feinden ruhe bekommen/ hab er vielerley Säitenspiel erfunden/ damit er/ vnnd andere neben jhme Gott den Herrn loben/ vnd jhme dancken möchten/ neben andern aber auch Psalter vnd Harpffen. Machet aber vnter diesen beyden solchen vnterscheid/ daß die Harpffen damals von zehen Säiten gestimmet/ vnd mit einem plectro, einem Federkiel/ oder was dergleichen/ der Psalter aber von zwölff Säiten gestimmet/ vnd mit Fingern geschlagen worden seye. Dem sey nun wie jhm woll/ ist doch gewiß/ daß David so wol Psalter vnd Harpffen/ als andere Jnstrument vnd Säitenspiel zu Gottes Lob vnnd Danck gebraucht habe. Jnmassen E. L. auch im sechsten Feld vnserer Orgel sihet/ auß der Offenbarung Johannis/ wie die vier vnd zweintzig Eltesten/ Christum auff dem Stul seiner Herrligkeit sitzend/ mit jhrem Harpffen gelobt vnd geprisen haben.
Weniger nicht soll das Lob Gottes auch geschehen mit

 
Paucken. Dann also stehet in vnserm Psalmen/ lobet jhn mit Paucken vnd Reigen. Diß war im alten Testament auch gar gemein. Da Gott die Kinder Jsrael durch das  <LOCATION>rote Meer</LOCATION> mit trockenem Fuß geführt/ vnd ihren Feind/ den König Pharao mit all seiner Macht vor jhren augen ersäuffet hat/ fasset Moses solche Wolthaten in ein schön Lobgesang/ vnnd das gantze Volck Jsrael sungen es mit frölicher stimm/  <PERSON>Miriam</PERSON> aber/  <PERSON>Aaronis</PERSON> Schwester/ vnnd mit jhr alle Weiber giengen mit Paucken am Reigen/ vnd lobeten Gott. Also sihet E. L. im andern Feld am Orgelstand/ wie  <PERSON>Jephtah</PERSON> der Fürst Jsrael / nach erlangter victoria wider die Ammoniter/ von seiner einigen  <PERSON>Tochter</PERSON> zu Mitzpa mit Paucken vnnd Reigen empfangen/ vnnd jhme dardurch gratuliert vnnd glück gebotten worden seye. Jn gleichem/ da David die entfrembdte Laden deß Bunds den Philistern widerumb abgelauffen/ vnd in seine Statt gen  <LOCATION>Jerusalem</LOCATION> gebracht/ hat er nicht allein mit dem gantzen Volck gespilt mit Paucken/ Harpffen vnnd Psalter/ sonder selbsten mit aller macht vor dem Herrn getantzt/ vnd vor lauter frewden mit kunstlichen hüpffen vnnd springen so gut gemacht/ als er jmmer gekonnt. Widerumb/ als David den Risen  <PERSON>Goliath</PERSON> erschlagen/ seynd die Weiber auß allen Stätten Jsrael mit Gesang vnnd Reigen dem König  <PERSON>Saul</PERSON> entgegen gezogen/ mit Paucken/ mit freuden vnd mit Geigen/ gleich wie das Volck zu  <LOCATION>Bethula</LOCATION> auch gethan/ da  <PERSON>Holofernes</PERSON> umbkommen/ da war jederman frölich/ sungen vnd sprungen beyde jung vnd alt.
Diß waren geistliche Täntz/ welche fromme heilige Leut bey den rechten wahren Gottesdiensten gehalten/ nach dem der H. Geist sie getrieben hatte/ haben aber mit dem alten Testament auffgehört. Doch/ kan noch wol seyn/ daß zu zeiten ein fromb andächtiges Hertz/ mit besondern Frewden vnd Gaben

 
ergetzet/ Gott zu lob seine Händ zusammen schlägt/vor frewden auffspringt/ vnd gleichsam tantzet/ es geschehe gleich zu hauß oder offentlich.
Demnach falsch/   was in der alten Papistischen Postillen Sermones Discipuli genannt/ gelesen wird/ Es seye ein sonderlicher Teuffel/ der heisse Schickdentantz/ der alle Täntz anrichte. Von üppigen/ leichtfertigen/ bübischen vnd hürischen Täntzen/ dergleichen die Teuffel in der Höllen zu Binckebanck tantzen/ köndte es passirt vnnd gut geheissen/ aber ins gemein von allen Täntzen/ vnd sonderlich/ wie diß orts von geistlichen Täntzen kan es nicht gebillicht werden. Es ist gar zu viel geredt/ dann ja Miriam/ David vnd andere heilige Menschen Gottes nicht vom Teuffel/ sondern viel mehr von dem H. Geist zum tantzen bewegt worden seynd.

Wir sollen ferners den Herrn loben mit Säiten vnd Pfeiffen. Welches widerholet wird an einem andern ort:  Singet dem Herrn ein newes Lied/ machts gut auff Säitenspielen mit schalle. Vnd im Büchlein der Weisheit stehet:  Die Säiten auff dem Psalter klingen durch einander/ vnnd lauten doch zusammen/ wie man solches an der that wol sihet.
Daß aber  <PERSON>Lutherus</PERSON> der Pfeiffen gedenckt/ verstehet er nicht eben Flöten/ Zwerch oder Schwegelpfeiffen/ sondern vnd fürnemblich/ wie es in den Hauptsprachen lautet/ die Orgeln/ Positiv/ Regal/ oder was dergleichen Werck von Pfeiffen gemacht werden. Hiervon schreibt gar fein der H. Augustinus:   Organon generale nomen est omnium vasorum Musicorum: Quamvis jam obtinuerit consvetudo, ut organa propriè dicantur, quae inflantur follibus. Zu Teutsch soviel: Das Wörtlein Orgel/ ist zwar ein gemeines Wort/ so von allen Musicalischen Jnstrumenten oder Wercken kan verstanden werden. Aber heutiges tags werden

 
diese allein Orgeln/ genannt/ welche man mit Blaßbälgen zeucht oder trittet/ vnnd denselben damit gleichsam ein Athem vnd Leben abgewinnet.
Widerumb erinnert David/ daß man  den Herrn loben solle mit hellen Cymbalen/ vnd wolklingenden Cymbalen/ es seyen solche nun silberne Rollen/ Schellen/ Glöcklein/ Singkugeln/ oder künstlich geformierte Triangel/ vnnd was dessen seyn mag/ welche man nit allein bey wolbestellten Jnstrumental Musicen/ in grossen Stätten vnd Fürstlichen Capellen noch heutigs tags brauchet/ sondern auch gar gmein im alten Testament gwesen sind. Oben ist schon bey dem dritten Feld an der Orgel erwehnet worden/ daß David vnd das gantze Hauß Jsrael  nach dem die Laden deß Bunds gen <LOCATION>Jerusalem</LOCATION> gebracht/ vor dem Herrn gespilt haben mit allerley Säitenspiel/ mit Harpffen/ Psalter/ Paucken/ Schellen vnd Cymbalen. So hatte David vnter den Musicanten vnd Jnstrumentalisten selbsten eine feine Ordnung gemacht/ wie sie mit Cymbalen/ Psalter vnd Harpffen/ im Hause Gottes jhren Gottesdienst verrichten sollen. Von  <PERSON>Heman</PERSON> /  <PERSON>Assaph</PERSON> vnd  <PERSON>Jedithun</PERSON> stehet/ daß sie Sänger seyn gewesen mit ehrnen Cymbalen/ hell zu klingen/ vnnd  <PERSON>Judith</PERSON> hatte jhr Volck vermahnet:  Spilet dem Herrn mit Paucken/ vnd klinget jme mit Cymbalen.
Endlich ermuntert David zum Lob Gottes alle Creaturen/ vnnd sagt:  Alles was Athem hat/ lobe den Herrn/ was sich regt vnnd bewegt/ zuförderst die Menschenkinder.   Verè enim pacificum Instrumentum est Homo, spricht  <PERSON>Clemens Alexandrinus</PERSON> / Menschen stimm übertrifft alle andere Musicen vnnd Säitenspil. Darumb auch billich der Mensch/ als der nach Gottes Ebenbild erschaffen vor allen andern Creaturen/ seinen Gott vnd Schöpfer loben/ vnd für

 
alle Gut= vnd Wolthaten dancken solle. Vnd wie David/ also vermahnet auch Paulus/ daß alle Zungen bekennen sollen/ daß Jesus sey der Herr/ zur Ehre Gottes deß Vatters. Ein feine denckwirdige Historien dessen/ liset man bey   <PERSON>Aenea Sylvio</PERSON> .   Als auff ein zeit der Christliche Lehrer  <PERSON>Cyrillus</PERSON> den Sclaven König   <PERSON>Suatacopium</PERSON> , getauft/ vnnd sonsten viel Sclaven zum Christlichen Glauben bekert/ hab er bey dem  <PERSON>Papst</PERSON> zu  <LOCATION>Rom</LOCATION> angehalten/ daß in denselben Ländern der Gottesdienst in jhrer gewöhnlichen Muttersprach möchte angeordnet werden/ weil sonsten in der Römisch[en] Kirchen alle actus oder geistliche verrichtungen in Lateinischer Sprach verhandelt werden. Als man aber hierüber lang zu rath gangen/ vnnd allerley davon in utranque partem vorgebracht/ seye endlich durch ein Stimm vom Himmel der Streit eben auß vnserm  Psalmen entscheiden worden: Omnis Spiritus laudet Dominum &amp; omnis lingua confiteatur ipsum, Alles/ was Athem hat lobe den Herrn/ vnd alle Zunge bekenne jhn. Darauff diese Resolution erfolget/ daß die Sclavonier auch in jhrer Muttersprach das Evangelium predigen/ vnnd jre Gottesdienst verrichten mögen. Also billich dieser Spruch noch bey allen Christen fortdringen solle/ daß alles/ was Leben vnd Athem hat/ zu stetem jmmerwenden Lob deß Allerhöchsten/ nach jedes Lands Zungen vnnd Sprachen sich schuldig vnd verpflicht erkennen solle.
Wo aber solches auß Glauben geschicht/ da kan man darauff ein frölich Haleluja sprechen/ gleich wie David diesen Psalmen damit angefangen/ vnd beschlossen hat/ vnd schreibt Augustinus/ daß so offt das Haleluja gesungen vnd gesprochen wird/ bedeutet anders nichts/ als daß diß künfftig vnsere meiste Arbeit seyn werde/ den Herrn loben/ nach dem Wort deß Psalmisten:  Wol denen/ die in deinem Hause wohnen/die lo=

 
ben dich jmmerdar. Als der gottselige  <PERSON>Keyser Theodosius</PERSON> den abgöttischen Tempel Serapidis bey  <LOCATION>Alexandria</LOCATION> zerstören/ vnd niderreissen lassen/  <PERSON>Olympius</PERSON> aber/ ein Heydnischer Sophist sehr darüber geeifert/ vnd sich von solcher stätt nicht gern treiben lassen wolt/ höret er ein verborgene Stimm/ die etlich mal geruffen/ Alleluja/ Alleluja/ darüber er nit allein erschrocken/ sondern von dannen sich erhoben/ vnd nach  <LOCATION>Welschland</LOCATION> begeben hat. Damit ist angedeutet worden/ daß Theodosius ein göttlich vnd löblich Werck verrichtet/ daß er solche abgöttische Tempel hin vnd wider abgeschafft/ darüber billich das Haleluja zu singen/ Gott zu loben vnd zu dancken seye.
Im ewigen Leben wird das rechte Haleluja allererst recht angehn/ hoc totum erit nostrum negocium, sine defectu Haleluja, diß wird dorten vnser einiges gantzes Geschäfft seyn/ daß wir ohn auffhören werden singen das Haleluja/ ohn unterlaß Gott loben vnd preisen/ wie auch Johanni dem Evangelisten im Gesicht fürkommen/ daß die vier Thier so vor dem Stul des Lambs gestanden/ kein Ruhe gehabt weder Tag noch Nacht/ sondern ohn vnterlaß gesprochen haben:  Heilig/ Heilig/ Heilig ist Gott der Herr/ der allmächtige/ der da war/ vnnd der da ist/ vnnd der da kompt. Widerumb schreibt er selbsten darvon:  Jch höret eine Stimm grosser scharen im Himmel/ die sprachen/ Haleluja/ Heil vnd Preiß/ Ehr vnd Krafft sey Gott unserm Herrn/ vnd sprachen zum andernmal/ Haleluja/ vnnd die vier vnnd zweintzig Eltesten/ vnd die vier Thier fielen nider/ vnd beteten Gott an/ der auff dem Stul saß/ vnd sprachen Amen/ Haleluja/ vnnd eine Stimm gieng von dem Stul: Lobet vnsern Gott alle seine Knechte/ vnd die jhn förchten/ beyde klein vnd groß/ etc. Aber gnug von den worten deß Psalmen Davids.
 
Usus &amp; Praxis. 
Wir wollen fürs ander vernemen/ was der Geist Gottes bey demselben vns nutzlichs erinnern wird.
Vnnd erstlich zwar haben wir eine feine Lehr vnd Erinnerung/ daß alles/ was Leben vnd Athem hat/ allermeist aber rechtglaubige Christen jhre Psalter vnd Harpffen/ mit lieblichen wolklingenden Lob= vnd Dancksäiten beziehen/ auff das reinest anstimmen/ schlagen/ vnnd rechte laudantes Deum, oder Gottlobii seyn vnd bleiben sollen. Also schreibt der alte Lehrer  <PERSON>Chrysostomus</PERSON> bey diesem Psalmen:   Oportet hoc esse principium &amp; finem eorum, quae &amp; facimus, &amp; dicimus, Mit Gottes Lob sollen wir alle vnser sachen/ was wir reden oder vorhaben/ anfangen vnnd beschliessen/ wie er dann darbey anzeucht den Spruch Pauli/  alles/ was jhr thut mit Worten vnnd mit Wercken/ das thut alles inn dem Namen deß Herrn Jesu/ vnnd dancket Gott vnd dem Vatter durch jhn  Dann es ist ein köstlich ding dem Herrn dancken/ vnd lobsingen dem Namen deß Höchsten/ deß morgens seine Gnad/ vnd deß nachts seine Warheit verkündigen. Nicht allein aber ist es köstlich/ sondern auch sehr nutzlich vnd fürträglich. Dann wie ein grosser Herr/ so jhme zu sondern ehren etwas von gelehrten Leuten componirt/ geschriben vnnd auffgesetzet wird/ solches nicht ohn vergolten läst/ also lasset jhme auch der grosse Monarch Himels vnd der Erden nichts vergebens thun. Von einem Brunnen liset man/ der in der Landschafft  <LOCATION>Alesa</LOCATION> in  <LOCATION>Sicilia</LOCATION> zu finden/ so bald man bey demselben lieblich singe/ vnd mit anmutigen Jnstrumenten spile/ so ergieß er sich viel mehrers als zu andern zeiten/ da kein Music vernommen wird/ also helt es sich auch mit Gott/ dem unerschöpflichen Brunnen alles gutes/ je mehr man jhme für

 
seine Gut= vnd Wolthaten Lob vnd Danck saget/ je mehr er bewegt wird/ reichlich dieselbige auszutheilen/ nach dem wort Christi:  Wer da hat (vnd solches danckbarlich erkennt) dem wird gegeben/ vnd der alte Lehrer Gregorius sagt: Gratiarum actio, est ad plus dandum invitatio, durch Lob= vnd Dancksagen wird Gott bewegt/ daß er vns mehr guts thut/ Gleich wie ein Haußvatter seines Ackers oder Gartens viel fleissiger wartet/ der einen guten Boden hat/ vnnd köstliche Frucht trägt/ als eines wüsten unfruchtbaren orts/ den er ligen last/ oder nur mit geringschätzigem Saamen besämet. Also segnet Gott viel reichlicher/ vnd thut viel mehr liebs vnd guts den danckbarn als den undanckbarn.
Wir sollen aber Gott loben vnnd dancken/ nicht allein wenn es glücklich vnd wolgehet/ sondern auch wenn es übel gehet/ vnter dem lieben Creutz/ in betrachtung/ daß dasselbige als ein bittere Artzney von dem heiligen vnnd gerechten Gott vns zu nutz vnd besserung auffgelegt wird/ davon David seines theils gern bekennet:  Es ist mir lieb/ daß du mich gedemütiget hast/ daß ich deine Recht lerne.   Vnd gehet hie zu wie mit einer Orgel/ die ist an vnd für sich selbsten ein todtes ding/ sie müste lang an der Mauren stehen/ biß sie ein klang oder resonantz von sich gebe. Wann aber der Calcant oder Trahent/ vnd der Organist darhinder kommen/ die Blaßbälg auffspannen/ ziehen oder tretten/ vnd mit Fingern das Clavier begreiffen vnnd beschlagen/ da gehets alsdann/ vnd erschallt in vnnd ausser der Kirchen/ daß mans mit verwunderung höret. Also solten wir zwar die Säiten vnd Pfeiffen vnsers Munds vnd Hertzens/ mit Psalmen vnd geistlichen Lobliedern jmmerzu anstimmen vnd erschallen lassen. Aber/ wann vns wol ist/ empfinden vnser selbsten/ werden von keiner Not gedruckt vnnd gepresset/ da

 
gehets gar kalt vnnd schläfferig/ ist wenig Andacht bey uns. Wann aber der himlische Calcant vnnd Organist/ der heilige vnd gerechte Gott anfähet vns zu tretten vnd zu schlagen/ vnd den rauhen/ vnfreundlichen Wind der mancherley Trübsalen vnter die Augen blaset/ zumal/ wann der Tremulant darzu kompt/ daß das Hertz vor grosser angst vnnd anfechtung zappelt vnnd zittert/ da gehet es de profundis, vnnd heist dann/  Herr/ wenn Trübsal da ist/ so sucht man dich/ vnd wann du sie züchtigest/ so ruffen sie ängstiglich/ wie auch David bezeuget da er sagt:  Jn der zeit meiner Not suche ich den Herrn/ wann ich betrübt bin/ so dencke ich an Gott/ wann mein Hertz in ängsten ist/ so rede ich.
Zu solcher hertzlichen inbrünstigen Andacht im dancken vnd loben/ geben vns gar feine anweisung die selige himmlische Frongeisterlein/ die lieben Engelein/ welche Tag vnd Nacht vor Gott gar embsig stehen/ wie der Herr selbsten gegen  <PERSON>Job</PERSON> gedenckt/ daß die Morgensterne jhn loben/ vnnd alle Kinder Gotttes [sic] mit einander jauchtzen/ vnd der Prophet Esaias wie E. L. im vierdten Feld am Orgelstand vornen sihet/ hört in der himlischen Capellen die Seraphin/ auff dreyen Chören mit grossem gepräng singen. Der erste stimmet an/ Heilig/ der ander folgt nach/ singt auch Heilig/ deßgleichen der dritt/ Heilig. Bald fallen alle drey zusammen/ vnd intoniren/  Heilig/ heilig/ heilig/ ist der Herr Zebaoth/ das ist/ wie es  <PERSON>Galatinus</PERSON> auß dem Thargum gibt/ Heilig ist Gott der Vatter/ Heilig ist Gott der Sohn/ Heilig ist Gott der heilige Geist. In gleichem bey der Geburt Christ/ in der ersten Christmeß/ singen vnd klingen sie das schöne Gloria,  Ehr sey Gott in der Höhe/ Fried auff Erden/ vnd dem Menschen ein wolgefallen. 
Darumb wie die H. Engelein/ in der triumphierenden Kirchen droben im Himmel/ da frewd die fülle/ vnd liebliches

 
Wesen zu der Rechten Gottes ewiglich/ der hohen Göttlichen Majestät zu Ehren/ an unterlaß musiciren/ Also sollen auch wir inn der streitbarn Kirchen auff Erden/ mitstimmen/ vnd den Englischen Chorum helffen stercken vnd vermehrn/ daß wir zum Lob vnnd Danck deß Höchsten nimmer mehr müd/ oder heisser werden.
Neben dieser Lehr/ haben wir fürs ander allhie/ ein überauß schöne Commendation vnd Lobwürdig Zeugnuß/ beydes der Vocal= vnnd Jnstrumental Music/ da man im Hauß deß Herrn/ vnnd in der Kirchen Gottes/ den Namen deß Höchsten lobet vnd preiset/ nicht allein mit Beten/ Lehren vnd Predigen/ auch nicht allein mit Choral vnd Figural Gesang in Teutscher vnd Lateinischer Sprach/ sondern auch mit lieblichem Stimmwerck/ mit Orgeln/ Positiven/ Regalen/ Zincken/ Posaunen/ Harpffen/ Lauten/ Geigen/ Pfeiffen/ Dulcin/ Triangeln/ Cymbalen/ oder was dergleichen Instrumenten seyn mögen.
Vnd zwar/ was die Vocal Music anlanget/ soll ein jeder frommer vnd andächtiger Christ/ Gottes Capell/ Chor vnnd Cantorey/ darzu ein wacker Symphoniacus vnd Adjuvant/ ja sein gantzes Hauß soll ein rechte Capell vnnd Singschul seyn. Darzu vermahnet der Apostel Paulus:  Redet vntereinander von Psalmen vnd Lobgesängen/ vnd geistlichen Liedern/ vnd singt dem Herrn im Hertzen. Deßgleichen Jacob:  Jst jemand vnter euch gutes Muhts/ der singe Psalmen. Jn welchem stuck ein außbündiger Meister gewesen ist der König David/ lieblich mit Psalmen Jsrael/ als der von gantzem Hertzen gesungen. Darumb er auch so viel herrlicher schöner Psalmen gedichtet/ vnd zu singen verordnet hat. Der sagt:  Jch will den Herrn loben/ so lang ich lebe/ vnd meinem Gott Lobsingen/ weil ich hie bin. Vnd abermal:   Jch will den

 
Herrn loben allezeit/ sein Lob soll jmmerdar in meinem Mund seyn. Solche weiß Psalmen vnd geistliche Lieder zusingen/ ist je vnd allezeit in der Kirchen Gottes/ beydes im alten vnnd newen Testament fleissig observirt vnnd gehalten worden/ also/ daß der alte Lehrer  <PERSON>Hieronymus</PERSON> schreibt/ zu seiner zeit/ als er zu  <LOCATION>Bethlehem</LOCATION> im  <LOCATION>Jüdischen Land</LOCATION> gewohnet/ seye diese übung Psalmen zu singen/ so gemein gewesen/ daß auch die Bawren hinder dem Pflug gesungen/ daß es ein hertz gehabt. Demnach vnsere Leut sich auch nit schämen oder beschweren/ sonder viel mehr von Hertzen sich frewen/ vnnd jhre sondere lust daran haben sollen/ wann jhnen in der Kirchen oder zu Hauß/ zu Dorff oder zu Feld/ über jhrer Arbeit oder Amptsgeschäfften schöne Psalmen vnd geistliche Lieder/ choraliter oder figuraliter zu singen/ anleytung vnd gelegenheit durch den H. Geist gegeben wird.
Aber weiters hievon diß orts zu reden/ ist vnser vorhaben gar nicht.
Wir kommen auff die JnstrumentalMusic/ derentwegen diese Predigt angefangen. Dann spricht der weise Mann Syrach/ wir sollen Gott loben vnnd dancken nicht allein mit singen/ sondern auch mit klingen. Vnd David:  Jauchtzet dem Herrn alle Welt/ singet/ rühmet vnd lobt den Herren mit Harpffen vnd Psalmen/ mit Trommeten vnd Posaunen. Vnd widerumb:  Dancket dem Herrn mit Harpffen/ vnnd lobsinget jhme auff dem Psalter von zehen Säiten/ singet jhm ein newes Lied/ machets gut auff Säitenspilen mit schalle. Vnd in unserm Psalmen:  lobet den Herren mit Posaunen/ mit Psalter vnnd Harpffen/ mit Paucken vnd Reigen/ mit Säiten vnd Pfeiffen/ mit hellen Cymbalen/ vnd wolklingenden Cymbalen.
Wann man demnach heutiges tages inn wolbestellten

 
Kirchen/ neben der Vocal Music/ auch Orgeln vnnd andere liebliche Jnstrument vnd Säitenspiel anrichtet/ ist diß nicht allein nichts newes/ sondern auch ein solch Werck/ darüber Gott im Himmel belustiget/ auch die liebe Engelein/ vnd alle Heilige erfrewet werden.
Wer aber so mancherley vnterschiedliche Instrumenta vnd Säitenspil/ bevorab die Orgeln erdacht vnd erfunden/ davon gedencken die Scribenten vnd Historici nicht einerley.
Euseb. lib. 2. praeparat. Evan.  meldet/ daß die Griechen diese Kunsterfindung/ etliche  <PERSON>Dionysio</PERSON> / etliche  <PERSON>Zetho</PERSON> / etliche  <PERSON>Amphioni</PERSON> / zugeschriben/ so die elteste Musicanten vnd Symphonisten sollen gewesen seyn/ welches wir in seinem esse bleiben lassen.  <PERSON>Platina</PERSON> vnnd  <PERSON>Volaterranus</PERSON> schreiben/ daß  <PERSON>Vitellianus</PERSON> (etliche haben Vitalianus) ein Papst/ viel darbey gethan/ als welcher ein berühmbter Musicusgewesen/ vnd die mancherley Stimm zu singen/ (welches sonsten auch  <PERSON>Guidoni Aretano</PERSON> , einem Welschen Münch zugeschriben wird) wie auch die Orgeln in der Kirchen zu schlagen/ auffgebracht/ inmassen der Carmelit  <PERSON>Baptista Mantuanus</PERSON> mit diesen worten bezeugt:
Signius adjunxit molli conflata metallo 
Organa. 
Das ist. Der <PERSON>Papst</PERSON> Vitellianus, ein Signiner/ hat die Orgeln erstlich auffgebracht in der Kirchen. Andere thun meldung vom  <PERSON>Constantino Copronymo</PERSON> , so im Orient ein Keyser gewesen/ der hab Anno Christi 757. (etliche zehlen 742)  <PERSON>Pipino</PERSON> , dem König inn  <LOCATION>Franckreich</LOCATION> / Keysers  <PERSON>Caroli Magni</PERSON> Vattern/ neben andern Praesenten vnd Verehrungen auß  <LOCATION>GriechenLand</LOCATION> / durch sonderliche Legaten/ ein trefflich groß instrumentum Musicum von zineren Pfeiffen/ vnd ledernen Blaß Bälgen/ darauff man mit Händen vnd Füssen spilen vnd schlagen können/ verehren

 
lassen/ welches zuvor den Frantzosen vnd Teutschen unbekant. Kan anders nichts/ als ein Orgelwerck gewesen seyn. Von welchem hernach dergleichen Werck mehr gemacht/ vnnd in die Kirchen zum Gottesdienst eingeführt worden sind.     <PERSON>Bernhardus</PERSON> einer/ mit dem Zunamen/ der Teutsche/ solle der erste gewesen seyn/ der die Orgeln verbessert vnd vermehrt/ daß zugleich auch die Füß/ durch anziehung der kleinen Stricklein im Pedal/ zu mehrer wollautung vnd vollstimmigkeit helffen können. Sonsten aber ob in der Griechischen/ Italienischen/ Asiatischen/ oder Affricanischen Kirchen die aller eltesten Orgeln gewesen seyen/ kan auß den Historien nichts gründlichs dargethan vnd bewisen werden.
Wann wir Gottes Wort vnnd die H. Schrifft auffschlagen/ so finden wir/ daß  von  <PERSON>Jubal</PERSON> seynd herkommen die Geiger vnd Pfeiffer/ werden aber nicht gemeine Pfeiffer vnd Bratensgeiger/ die mit ihren Leyren vnd Fideln bey den Abendzechen in Wirtshäusern sich hören lassen/ sondern per Synecdochen alle andere Jnstrumentisten mit ihren lieblichen Spilen zumal auch verstanden. Dann in seiner Sprach heist es: <PERSON>Jubal</PERSON> erat pater canentium Cithara &amp; Organo, <PERSON>Jubal</PERSON> war ein Vatter vnd Erfinder der Harpffenisten vnnd Organisten. 
Deme sey nun wie jhm woll/ wissen wir doch den rechten vrsprung dessen alles/ niemand anders besser vnnd billicher zuzuschreiben/ als allein Gott dem Herrn/ der ist der rechte Erfinder aller Künsten/ der auch nicht allein den Glaubigen vnter seinem Volck/ sondern auch durch sein allgemeine Gegenwart denjenigen Völckern/ die ausser der Schoß seiner Kirchen sich auffhalten/ dergleichen löbliche Kunstgaben/ in sonderheit aber die Liebligkeit der Musicalischen Concenten vnd Zusammenstimmungen verlihen/ vnd darzu feine admi-

 
nicula oder gute vortheil gegönnet hat. Also es alles vnsers lieben Gottes Werck vnnd Gab ist/ weil von jhme allein alle gute vollkommene Gaben herab kommen/ vnnd nach seinem gefallen außgetheilet werden.
Vor allen andern Liebhabern vnd Kunsterfahrnen der Music aber/ muß der Königliche Prophet David/ ein herrlicher berühmter Musicus gewesen seyn/ vnd ein besondern verstand/ vnd hertzliche frewd darzu gehabt vnd getragen haben/ als der sovil spendirt vnd so groß sich kosten lassen/ biß er im Hauß deß Herrn so ein stattliche / ansehnliche Vocal vnnd Jnstrumental Music zu wegen gebracht vnd angeordnet hat.
  Zu zeiten  <PERSON>Orlandi de Lasso</PERSON> deß weitberühmbten Musici, solle am Fürstlichen Bäyrischen Hof die Musica von dreissig Personen starck bestellt gewesen seyn/ als zwölff Bassisten/ fünffzehen Tenoristen/ dreyzehen Altisten/ sechzehen Capellknaben/ fünff oder sechs Capunen oder Eunuchis, vnd dreissig Instrumentisten. Solts einer gern zusammen gehört haben.
Vor ohngefährlich vier Jahren/ als das Jubelfest an Evangelischen orten hin vnnd wider angestellet war/ hat man zu  <LOCATION>Dresden</LOCATION> in der  <LOCATION>Schloßkirchen</LOCATION> dasselbige solenniter auch gehalten/ nicht allein mit predigen vnnd außtheilung der H. Sacramenten/ sondern auch mit einer herrlichen lieblichen Musica, dabey gebraucht worden seynd/   eylff Jnstrumentisten/ eylff Capellmeister/ drey Organisten/ vier Lautenisten/ ein Thiorbist/ drey Organistenknaben/ fünff Discantisteen [sic]/ mit abwechßlung allerley sorten von herrlichen Jnstrumenten/ mit zweyen Orgelwercken/ zweyen Regalen/ drey ClaviCymbeln/ achtzehen Trommeten vnd zweyen Heerpaucken. Da hieß es/ wie in den Chronicken stehet: Concrepabant Cym-
 
balis, Psalterio &amp; Cithara, es gieng alles starck zusammen/ als wann man nun ein Stimm hörete/ zu loben vnnd zu dancken dem Herrn. Das muß freylich ein liebliche Harmonia gewesen seyn.
Aber <PERSON>Davids</PERSON> Capell vnd Cantorey war weit darüber/ der hatte vier tausent Lobsänger deß Herrn/ mit allerley Jnstrumenten vnd Säitenspilen/ Geigen/ Harpffen/ Psalter/ Posaunen/ Cymbalen. Widerumb hundert vnd zweintzig Priester/ die mit Trommeten vnd Posaunen geblasen daß es erschallet ist von dem Lob deß Herrn/ daß er gütig seye/ vnd seine Barmhertzigkeit ewiglich were. Deßgleichen zwey hundert vnd acht vnd achtzig/ welche alle im Gesang deß Herren gelehrt/ vnnd Magistri oder Capellenmeister waren/ wie hiervon an seinem ort zu lesen ist. Nichts herrlichers/ nichts lieblichers kan von einer schönen Musica geredt werden/ dann wie es David gehabt/ vnnd nach ihme sein Sohn  <PERSON>Salomon</PERSON> / als er den  newerbauten Tempel eingeweihet/ die Laden deß Bunds/ vnd die Hütten deß Stiffts/ sampt dem hinderlassenen Schatz <PERSON>Davids</PERSON> von Silber/ Gold vnd allerley Geräthe darein gebrecht hat. Deßgleichen der gottselige König  <PERSON>Hißkias</PERSON> / als er den Tempel von der eingeführten Abgötterey reformirt/ braucht er auch dabey allerley Säitenspiel/ Cymbalen/ Psalter/ Harpffen/ Trommeten/ etc.
Solcher Exempel köndten auß geistlichen vnnd weltlichen Historien viel eingeführt werden/ da mans an der zeit haben köndte/ wie je vnd allweg inner vnnd ausser der Kirchen Gottes/ hohe vnd vorneme Leut über der Vocal vnd Instrumental=Music/ wie auch insonderheit über dem Orgelwerck/steiff gehalten haben.
   <PERSON>Leander</PERSON> schreibt/ daß er zu  <LOCATION>Venedig</LOCATION> ein sehr wolklingende  Orgel/ aus lauter Glaß gemacht/ gesehen habe. Jn 

 
gleichem hat ein kunstreicher Meister von  <LOCATION>Neapolis</LOCATION> / ein überauß schöne  Orgel zugerichtet/ darinnen Laden/ Pfeiffen/ Clavier vnnd Blaßbälg/ alles von Alabasterstein gewesen/ so er nachmals  <PERSON>Friderico</PERSON> / einem Hertzogen zu  <LOCATION>Mantua</LOCATION> verehret. Dergleichen Positiv/ da das gantze gehäuß sampt den Pfeiffen vnnd Clavier von eytel Glaß vnnd Alabaster zumal gemacht/ seynd vor wenig Jahren in ein Churfürstliche Kunst=Kammer/ als newerfundene Werck präsentirt worden. Zu <LOCATION>Rom</LOCATION> in  <LOCATION>S. Johann Lateran Kirchen</LOCATION> / soll es ein überauß schöne Orgel haben/ mit lauter außgeschnittener Arbeit/ vnd durchauß braunirt verguldet.  <PERSON>Papst Gregorius</PERSON> hat gehabt einen Garten/ darinnen   ein herrlich  Orgelwerck noch seyn soll mit vier Registern/ gantz künstlich zugerichtet/ daß/ wann man mit einem Hanen Wasser darzu läst/ so fähet es für sich selbst an so lieblich zu pfeiffen/ als wann ein guter Organist darauff schlüge. Viel solcher künstlicher/ zierlicher/ ansehlicher Orgelwerck werden noch hin vnd wider in  <LOCATION>Teutschland</LOCATION> / als  <LOCATION>Costnitz</LOCATION>  <LOCATION>Ulm</LOCATION> /  <LOCATION>Dantzig</LOCATION> /  <LOCATION>Rostock</LOCATION> /  <LOCATION>Lübeck</LOCATION> /  <LOCATION>Stralsund</LOCATION> /  <LOCATION>Lüneburg</LOCATION> /  <LOCATION>Preßlaw</LOCATION> /  <LOCATION>Magdeburg</LOCATION> /  <LOCATION>Braunschweig</LOCATION> /  <LOCATION>Leiptzig</LOCATION> /  <LOCATION>Dreßden</LOCATION> /  <LOCATION>Halberstatt</LOCATION> /  <LOCATION>Beyreuth</LOCATION> / vnd anderer orten mehr gefunden/ die man wol ohne verwunderung nicht weder sehen noch hören kan. Vnd insonderheit gedenckt der alte Herr  <PERSON>Matthesius</PERSON> den Joachimsthalern zu sonderm Lob vnd Ruhm/ daß in den Kirchen in S. Joachi[m]sthal  die Orgeln/ neben andern Jnstrumenten angerichtet seyen/ da der Organist mit fleiß schlagen musse gute Moteten/ schöne Psalmen/ vnnd KirchenChoral. Setzt ferners dabey/ daß man auch Figural singe/ vnd solche Music beydes Rathspersonen/ vnnd andere ehrliche Burger/ sampt dem Schulmeister/ seinen Magistris vnnd Baccalaureis, auch die Kirchendiener/ da sie müssig seynd/ mit ihrer gegenwart helffen zieren vnd stärcken. Ein fein löblich werck/

 
so der lieben Jugend zum feinen Exempel vnd guter nachfolg dienet/ damit derselben das exercitium Musices wol commendirt/ ein lust vnd lieb darzu geschöpffet werde.
Möchten vnberichtete Leut fragen/ wozu es were/ daß man auff das Orgelwerck/ vnd andere Musicalische Jnstrument/ soviel spendir vnd verwende? Ob es nicht besser/ daß man den Kosten ersparete/ vnnd das Gelt zu andern nutzlichen sachen verbrauchete? Man köndte einen Weg als den andern/ Gottes Wort predigen.
Demselben gebe ich zu erkennen/ was Paulus schreibt/ daß  alles was wir thun/ mit Worten oder mit Wercken/ dasselbige alles geschehen solle im Namen deß Herrn Jesu/ zu der Ehre Gottes. Also ist auch diß die fürnembste vrsach/ vnsers Orgelbaws/ daß wir in vnserer Kirchen haben wollen anrichten/ eine Stimm zu loben vnd zu dancken dem Herrn/ daß er gütig ist/ vnnd seine Barmhertzigkeit ewig weret/ auch die Herrligkeit deß Herrn/ diß Hauß desto mehrers erfülle.
Der heilige Geist selbsten weist vns diesen Zweck in vnserm Psalm/ wie oben im ersten theil dieser Predigt gehört. Dann er vermahnet nicht allein daß wir den Herrn vnsern Gott mit Menschlichen Stimmen loben/ sonder zeigt auch an vnd beschreibt/ wie solches mit Posaunen/ Harpffen/ Psalter/ Paucken/ Reigen/ Säiten/ Pfeiffen oder Orgeln/ hellen Cymbalen/ vnd wolklingenden Cymbalen/ geschehen soll vnnd möge. Deßgleichen thut er in einem andern Psalm:  Frewet euch deß Herrn jhr gerechten/ die frommen sollen jhn schon preisen/ dancket dem Herrn mit Harpffen/ vnnd lobsinget jhm auff dem Psalter von zehen Säiten/ singet jhme ein news Lied/ machets gut auff Säitenspilen mit schalle.
Diß vnser Jntent vnd Meynung wird man besser verstehet/ so man betrachtet/ wozu allerley Vocal vnnd Jnstru=

 
mental Music, beydes in der Kirchen/ vnnd sonsten ausser derselben in jhrem rechtmässigen/ ordentlichen Gebrauch diene.
Vnnd erstlich zwar kan niemand rechtverständiger in abred seyn/ daß ein schöne liebliche Music den gantzen Gottesdienst ziere. Dann wie im alten Testament die köstliche Kleidung/ vnd die guldene Schelle deß Hohenpriesters/ sampt anderm Ornat vnnd Geschmuck deß Tempels/ wie auch die stattliche Cantorey zu <PERSON>Davids</PERSON> vnd Salomonis zeiten/ allem Gottesdienst ein grosses ansehen gemacht/ also ist es noch ein schöne Zierd/ vnd löblicher wolstand/ so man neben den Predigten schöne liedliche Figural vnd Jnstrumental Music anrichtet/ sintemal es gehört unter die ευσχημοσύνην, [?] davon Paulus gedenckt/ daß es in der Kirchen Gottes nicht allein ordentlich/  sondern auch ehrlich vnd zierlich zugehen solte. Demnach als Syrach schreibt/  gleich wie ein Rubin inn seinem Gold leuchtet/ vnd ein Smaragd in einem schönen Gold stehet/ also ziert auch die liebe Music die Kirchen/ mit dem gantzen Gottesdienst.
Fürs ander/ dienet die Music/ vnd allerley anmutige Jnstrument vnd Säitenspiel darzu/ daß Gottes Wort mit desto grösserer andacht gehört/ vnnd desto leichter behalten werde.   Dann gleich wie die schöne/ vnd künstlich wolgemachte Bilder vnnd Conterfey der anschawenden Augen an sich ziehen/ also auch durchdringet die liebligkeit der süssen wolklingenden Harmoni/ vnd Concenten die heimliche Gedancken vnnd Affecten/ wann sie in der Zuhörer Ohren fället/ daß dieselbige gleichsam in etwas entzuckt/ den Predigten viel tiefsinniger nachdencken/ auch durch die liebliche resonantz/ dem Lob/ welches der hohen göttlichen Majestat gesungen wird/ bey zu wohnen/ vnd zu zuhören viel mehrers afficire vnnd bewogen werden. Vnd zu gleicher weiß/ wie in einer Feldschlacht oder

 
Sturm/ durch die Heer Trommeten/ Posaunen/ Paucken vnd Pfeiffen die Soldaten wider den Feind angefrischt/ vnd behertzt gemacht werden/ daß sie desto frewdiger hinan gehen/ also auch in der streitbaren Kirchen auff Erden/ da wir ohne vnterlaß mit dem Teuffel vnd der Welt zu Feld liegen müssen/ kan die liebe Music zur gottseligen andacht vns viel mehrers ermuntern vnd erwecken/ als wo es still vnd schläfferig zugehet als wann man in einer sechs Wochen bey einander were. Daher  <PERSON>Basilius</PERSON> in der Vorred über die Psalmen David schreibet/ als der H. Geist gesehen/ daß das Menschliche Geschlecht so gar schwerlich zu Gottesforcht vnnd Tugend gebracht werden kondte/ vrsach dessen/ daß es mit hindansetzung der Zucht allerdings zur Wollust geneigt. Melodiae oblectationem doctrinem praeceptis commiscuit, hat er die belustigung des Gesangs zur Lehr gesetzt/ damit neben der lieblichkeit desselben/ die Lehr guter vnd nutzlicher ding dem Hertzen desto eher beygebracht würde. Der H[eilige] alte Lehrer <PERSON>Augustinus</PERSON> schreibt von sich selbsten/ da er gen  <LOCATION>Mäyland</LOCATION> kommen/ vnd die schöne Hymnos vnd Kirchengesäng/ so der  <PERSON>Bischoff Ambrosius</PERSON> angeordnet hatte/ gehört/ seye jhm eine sonderliche Krafft ins Hertz gegangen/ darüber er heisse zäher vnnd thränen vergossen/ auch diß die erste vrsach gewesen/ daß er bekehrt worden ist.
Ferners fördert ein lieblich Music/ vnd geistliches Säitenspiel den H. Geist/ vnd die lieben Engelein/ daß sie zu vns kommen vnd Wohnung suchen. Dann/ als man schreibt/ da Amphion mit seiner Harpffen so lieblich gesungen vnd musicirt/ daß sich die Stein zum Baw der Stattmauren zu  <LOCATION>Thebis</LOCATION> selbsten sollen erhoben vnd herbey geweltzet haben/ vil mehr wird der H. Geist/ vnd die liebe Engelein zu dem geistlichen Baw sich finden mit allen Gnaden/ wie Ambrosius schreibt:

 
  Svavi invitata dulcedine spiritualis infunditur gratia, durch süssen klang vnd lieblich Gsang/ wird Gottes Gnad/ vnd der heilig Geist gsandt.
Widerumb aber/ wie die liebe Engelein sampt dem H[eiligen] guten Geist durch göttlich singen vnd klingen zu vns gelockt vnd gebracht werden/ also/ vnd im gegentheil wird der böse höllische Geist damit verjagt vnd vertrieben. Dann dem Teuffel diß die gröste pein vnnd marter/ wann Christliche Hertzen im Geist frölich seynd/ da kan er sich nicht dringen lang/ man macht jhm ang vnnd bang/ sintemal er zur ewigen Trawrigkeit verstossen worden/ vnd sich in ewigkeit nichts mehrers zu erfrewen haben kan. So bald David die Harpffen genommen/ vnd mit seiner Hand gespilet hat/ da ist <PERSON>Saul</PERSON> erquickt / vnd sein sach besser worden/ zugleich der böse Geist von ihme außgewichen/ der jhne zuvor vnruhig gemacht hatte.
Vnd wie der böse Geist damit vertrieben wird/ also auch Schwermut/ Zorn/ Ungedult. Ein fein Exempel lesen wir in der Kirchen Historia. Da vor deß Keysers Theodosii Tafel/ etliche Symphonisten vnnd Sänger auff Instruction vnd anrichtung deß  <PERSON>Bischoffs Flaviani</PERSON> / von der angedroheten Antiochenischen Niderlag gar pathetisch vnnd anmutig gespilt vnd gesungen/ ist es dem Keyser dermassen zu Hertzen gangen/ daß er den Becher in seiner Hand nidergesetzt/ angefangen zu flößäuglen/ vnd den vorigen Zorn vnd Vnmuth/ welchen er umb einer verübten Auffruhr/ vnd abwerffung der auffgerichteten Bildsäul seiner verstorbenen Gemahlin  <PERSON>Placillae</PERSON> / gefast/ alsbalden hat schwinden vnd fallen lassen. Dergleichen wir allererst vom König <PERSON>Saul</PERSON> gehört/ daß bald er den David hat hören auff der Harpffen schlagen/ jhme der Zorn widerumb vergangen seye.
Durch liebliche Music vnnd Säitenspiel wird dem 

 
Menschen die Arbeit in seinem Stand vnd Beruff fein leicht gemacht/ daß er zu allem thun desto lustiger vnnd frewdiger wird.  <PERSON>Aelianus</PERSON> gedenckt eines Mahlers/ so  <PERSON>Parrhasius</PERSON> geheissen/ dem seye seyn mahlen so leicht vnd ring worden/ daß er mit frölichem Gemüt/ ohn alle beschwernuß seiner Kunst abgewartet hat/ allein damit/ daß er sich über dem mahlen stetigs mit lieblichem Gsang vnd klang erlustiget habe. Da der Prophet  <PERSON>Elisaeus</PERSON> dem  <PERSON>König Joram</PERSON> weissagen/ oder predigen solte/  begert er zuvor einen Spielman/ vnnd da der Spielman auff der Säiten spilete/ kam die Hand deß Herrn auff jhn. Wie noch/ wann vor der Predig eine schöne liebliche Moteten gesungen/ oder auff der Orgel geschlagen wird/ macht dieselbige einen Prediger noch so frewdig vnnd behertzt/ daß er viel frölicher vnd kecker auff die Cantzel steigt/ als eine Jungfraw sich zum Tantz frewen mag/ ob es gleich die Weltkinder weder achten noch glauben.
Allermeist/ ist die liebe Music ein rechter vorschmack deß ewigen Lebens/ darinnen die recht erfrewende vnnd Hertzbrechende Harmonia vnnd Lieblichkeit wird erhört werden/ die noch der zeit für keines Menschen Ohren kommen ist/ wie wir bald weiters davon vernehmen werden.
Daß wir also sehen vnd verstehen eine schöne wollautende vollstimmigkeit/ es geschehe gleich selbige mit menschlicher lebendiger Stimm/ oder mit Musicalischen Jnstrumenten/ auff der Orgel/ Zincken/ Posaunen/ Geigen/ Pfeiffen/ zu vielen sachen beydes in der Kirchen/ vnd in andere weg nutz vnnd diene.
Wie aber der Mißbrauch inn allen dingen jederzeit groß vnnd gemein/ also befindet sich derselbige auch bey der Vocal vnd Jnstrumental Music.
Daß ich nichts gedencke deß Barbarischen vnwesens

 
bey den Türcken vnd Mahometisten/ bey welchen/ wie andere freye Künst/ also auch die liebliche Music vnd Säitenspiel abgeschafft/ vnd in Ellern ligt/ dargegen   an deren statt ein Teuffelsglock/ vnd Rumpelfaß mit einer schnarrenden vnnd gigackenden Schalmeyen verordnet/ welche sie beydes im Krieg vnd bey Hochzeiten/ so woln andern Frewdenfesten in hohem werth auch heutigs tags halten vnd gebrauchen.
 Gleichfals auch die Juden nichts von Orgeln mehr hören mögen. Dann wie jhr Tempel vnd Mosaischer Gottesdienst/ mit allen Opffern vnd Ceremonien auß Gottes gerechtem Vrtheil zu grund außgetilget worden/ also ist auch jhr Music vnnd Gesang erloschen/ an dessen statt aber in jhren Synagogen wird ein elend vnd erbärmlich heulen vnd schreyen gehört vnd vermerckt/ daß einem Christenmenschen nicht vnbillich in den Zähnen wehe thun mag.
Jn andere weg wird von der lieben Music vngleich gehalten. Vnd erstlich zwar bey den Calvinisten/ Widertauffern vnd dergleichen Phantastischen Geistern. Dann also schreiben  <PERSON>Theodorus Beza</PERSON> /  <PERSON>Petrus Martyr</PERSON> / die Zerbstische Theologi/ daß/ so man auff der Orgel oder andern Jnstrumenten schlage/ oder auff vnterschidlichen Stimmen/ bevorab in vnbekannter Sprach sing vnd musicire/ so soll man solches so wenig in der Kirchen leyden/ so wenig Christus die Kauffer vnd Verkauffer im Tempel gelidten/ sondern mit gewalt darauß vertrieben habe. Jnsonderheit nennen sie die Orgeln Tubas Antichristi, Trommeten vnd Posaunen/ damit dem Antichrist favorisiret vnd zu Hof geblasen werde.
Andere sind/ die zwar ex professo keine Calvinisten/ aber doch von solchem Geist getrieben werden/ vnd an statt einer lieblichen Vocal oder Jnstrumental Music/ hören singen ein Thonhäuser oder Bentzenawer/ ein Sackpfeiffe oder

 
Trommel/ ein Jntrada oder Passometza schlagen viel lieber/ als das beste Laudate oder Haleluja, wie Antheus der Barbarische König bey den Scythen gesagt/ Er wolte lieber hören seine Jaghund geitzen vnd bellen/ oder seine Pferd wihern vnd schreyen/ als den allerschönsten Gesang vnd Säitenspiel/ auff solche gehört das Sprichwort: Utrem pro Cithara gaudet habere  <PERSON>Midas</PERSON> .
Wir haben auch theils vnter vnsern Leuten solche Stoicos vnd Vnmenschen/ welchen das Hertz erkaltet/ wann sie für sich entweder Choral/ oder Figural selbsten singen/ oder auch einem lieblichen Gesang zuhören sollen/ ist jhnen zeit vnd weil lang. Vnnd solches geschicht bißweilen auß einem groben Baurenstoltz/ daß sie sich beduncken lassen/ sie seyen zu gut darzu/ theils auß vnverstand. Aber beyder seits wollen sie nicht verstehen vnnd erkennen/ wozu jhnen Gott jhren Mund vnd Zungen gegeben habe. Einmal nicht/ daß sie zu dem Gottesdienst stumb seyn/ sondern mit andern frommen Christen durch Christliche Gesäng vnnd geistliche Lieder/ auff allerley weiß jhren Gott vnd Schöpffer loben/ ehren/ preisen vnnd bekennen sollen/ mit dem lieben David sprechen:  Ich will den Herrn loben allezeit/ sein Lob soll immerdar in meinem Mund seyn.  Dann was man im Hertzen glaubt/ solle man mit dem Mund bekennen. Mit dem Hertzen glaubet man zur Gerechtigkeit/ mit dem Mund aber bekennet man zur Seligkeit.
Wie aber jetzt angeregte Leut den sachen all zu wenig thun/ vnnd damit der lieben Music/ als einer besondern Gab Gottes ein heßlichen schandfleck zuziehen/ also thut jhme vnser gegentheil im Papstumb in viel weg allzuviel vnd zu sehr. Dann gleich wie König  <PERSON>Nebucadnezar</PERSON> zu  <LOCATION>Babel</LOCATION> / seinem güldenen Bild/ vnd abgöttischen Götzen mit Posaunen/ Trom=

 
meten/ Harpffen/ Geigen/ Lauten vnnd allerley Säitenspiel auffwarten lassen/ also wird in gedachtem Papstumb/ sonderlich bey dem Ampt der Meß/ nicht weniger in den Processionibus, mit stattlicher ansehnlicher Musica/ ein grosses Liecht auffgesteckt dem Abgott Maosim vnd demselben grosse Ehr angethan/ in dem man entweder abgöttischen Text vnter den Noten singet/ Oder auff Instrumenten schlägt/ Oder/ in dem die Ordensleut tag vnnd nacht inn den Kirchen ligen/ schreyen vnd plerren wie die Mertzenkälber/ Jnmassen solche gar artig beschreibet der Prophet  <PERSON>Baruch</PERSON> :  Die Priester sitzen in jhren Tempeln mit weiten Chorröcken/ scheren den Bart ab/ tragen Platten/ sitzen da mit blossen Köpffen/ heulen vnd schreyen für jhren Götzen/ wie man in der Todten Begräbnuß pfleget. Vnd zu gleicher weiß wie in der ersten Kirchen der Ketzer  <PERSON>Paulus Samosatenus</PERSON> / die schöne geistliche Lieder vnd Psalmen/ so vnserm Gott vnd Seligmacher Jesu Christo zu ehren gemacht worden/ abgeschafft/ vnd von jhme selbsten hat singen lassen/ anders nicht/ als wann er ein Engel vom Himmel herunter gefahren oder kommen were/ darzu auch besondere Weiber bestellet hat. Also läst man im Papstumb vielmals die schöne geistliche Lieder von Christo fahren/ singt vnd spilet andern zu ehren den L. Engeln vnd andern Heiligen/ zu förderst der <PERSON>Jungfraw Mariae</PERSON> viel herrlicher vnd besser/ als jhrem Kind Jesu. Diesen allen wird begegnet vnd von Gott selbsten/ daß er kein gefallens daran habe/ widersprochen bey dem Propheten  <PERSON>Amos</PERSON> :  Thut weg von mir das geplerr ewer Lieder. Dann ich mag ewers Psalterspiel nicht mehr hören. Vnd bey dem Evangelisten Mattheo sagt Christus:  Vergebenlich dienen sie mir.
Ob wir nun wol solche abgöttische weiß zu singen/ vnd auff Orgeln vnnd andern Jnstrumenten zu spielen vnnd zu

 
schlagen/ vns nicht billich gefallen lassen/ viel weniger gut heissen/ so verachten vnnd verwerffen wir doch in keinen weg den rechten göttlichen Gebrauch der lieben Music/ wie  <PERSON>Frater Naß</PERSON> vnnd  <PERSON>D. Eck</PERSON> mit vnverschambter Stirn/ vnnd gesparter Warheit lästern/ Wir Lutherischen verwerffen vnd verachten die Music vnnd den Figuralgesang/ werffen die Patres vnd Gesangbücher ins Fewer. Oder/ ob wir gleich Musicirn/ seye es doch nur ein Hundsgeheul/ vnd/ wie dem Ecken beliebt zu reden/ wir lassen vns kein Gesang gefallen/ als die leichtfertige Reihenliedlein vnd Hundsmettinen. Gott lob/ das widerspil ist am tag/ vnd bescheint solches die Erfahrung/ daß nicht allein hie in dieser Kirchen/ sondern in allen Evangelischen Fürstenthumben vnd Herrschafften/ beydes Vocal vnd Jnstrumental Musicen/ nicht der  <PERSON>Jungfraw Mariae</PERSON> oder andern Heiligen/ sondern Gott zu lob vnnd ehren/ je länger je mehr auffgerichtet vnd angeordnet werden.
Diß aber alles miteinander/ was in dieser Predigt etwas außführlichs gehandelt worden/ solle mit einem wort darzu dienen/ daß mäniglich zu der edlen Kunst der Musica gute beliebung vnd anmutung gewinne/ jederman auch jhme gefallen lasse/ was auß Christlicher devotion/ Gott zu förderst zu ehren/ vnd dieser Kirchen zum wolstand/ mit auffrichtung vnsers newen Orgelwercks/ vnnd bestärckung deß Choral vnnd Figuralgesangs vorgenommen worden ist.
Die Eltern sollen dabey erinnert vnnd vermahnet seyn/ daß sie jhre Kinder/ zumal wo es feine Ingenia gibt/ welche von natur sonderliche affection vnd beliebung zu der Music tragen/ fleissig darzu halten/ daß sie nicht allein ein Nota zwo/ drey singen lernen/ sondern auch wo der verlag/ solche zu der Jnstrumental Music ziehen vnd gewehnen/ damit künfftig Leut seyen/ welche nicht allein den Gottesdienst in der 

 
Kirchen hieniden auff Erden/ neben der Orgel auch mit Zincken/ Posaunen/ Harpffen/ Dulcin/ grossen vnd kleinen Geigen/ sondern auch dermal eins den himlischen Chorum vnter den heiligen Engeln zieren vnd vermehren mögen.   Dannenhero der fromme Schulmeister zu Goldberg/  <PERSON>Valentinus Trozendorfius</PERSON> , die Eltern vnd die Jugendt mit allem fleiß zur Music vermahnet: Lernet singen liebe Söhn/ lernet singen/ auff daß/ wann jhr in Himmel kommet/ die heilige Engelein Gottes euch zu jhrem chor tretten/ vnd mitsingen lassen/ Tunc erit vobis gloria, jhr werdet dessen Ruhm vnnd Ehr haben vor andern Außerwehlten. Dann wie mans billich für ein besondere Gab deß Allerhöchsten erkennen solle/ wo man diß herrliche exercitium haben/ vnd der holdseligen lieblichen Vocal vnnd Jnstrumental Music zu Gottes Ehr gebrauchen kan/ Also ist es hinwiderumb freylich für ein grosse straff Gottes zu halten/ wo die liebe Music in Ellern ligt/ oder in Brunnen fällt/wie wir lesen im Propheten  <PERSON>Zephania</PERSON> / Da Gott den Ninivitern drohet/ weil sie neben andern Sünden/ bey verrichtung deß Gottesdiensts zu dem Gsang so faul vnd schläfferig seyen/ wolle er jhre Music wegnemen/ jhnen aber andere verdrießliche Cantores geben/ daß an statt lieblicher Musicanten/  die Rohrdommel vnd Jgel sollen wohnen auff jhren Thürnen/ vnnd in den Fenstern singen/ vnnd die Raben auff den Balcken. Jn gleichem bey dem Propheten Esaja vnnd  <PERSON>Jeremia</PERSON> gelesen wird/ daß Gott/ wann er zornig seye/ pflege  weg zu nemen beydes in den Stätten/ vnnd auff dem Land das geschrey der Frewden vnd Wonne/ vnd die Stimm deß Bräutigams vnd der Braut/ das ist/ Pfeiffen vnd Säitenspiel/ auch allerley Frewdengeschrey vnd singen/ er wolle alles dessen ein ende machen/ inmassen auch die Juden zu <LOCATION>Babel</LOCATION> in jhrem Gefängnuß jhre Harpffen an die Weiden haben hencken müssen.
 
Demnach wir vns allerseits die Vocal vnnd Jnstrumental Music sollen lassen lieb vnnd befohlen seyn/ dem allmächtigen Gott darfür lob vnd danck sagen/ vnnd bitten/ daß er dieselbige in diesen bekümmerlichen vnd betrübten zeiten vnd läufften/ weniger nicht als sein H. seligmachendes Wort noch lang vnter vns erhalten/ vnnd wir nicht etwa wie die Niniviten/ die Spanische Jgel vnd Raben/ oder die Türckische Eulen vnd Rohrdommel in vnsern Fenstern/ vnnd Thürnen haben dörffen.
Die Organisten sollen auch/ in betrachtung der vortrefflichkeit deß gantzen Wercks/ in fleissige acht nemen/ vnd alle jre Sinn vnd Gedancken/ Händ vnd Füß täglich dahin intentiren/ wie sie jhrem Ampt vnd Beruff/ im schlagen vnd regierung desselben ein genüge thun/ jhre Orgeln/ als eine schöne Jungfraw Braut jhnen lassen befohlen/ vnnd derselben hold vnd trew seyn/ zu förderst auff Gottes Ehr sehen/ die himlische selige Cantores, die liebe Engelein imitirn. Dannenhero die Kunst/ ob sie schon nicht bey allen gleich geachtet wird/ desto mehrers jnen belieben/ sich keine zeit/ kein mühe/ noch kosten tauren lassen/ als man wol bißweilen verdrossene Organisten findet/ wann man sie jhrer würde vnd verdienst nach/ nicht gebürlich respectirt/ oder mit billicher recompens ansihet/ sie die edle Kunst verfluchen/ vnd manchmal wünschen/ daß sie an statt eines Organisten ein Kühhirt worden/ oder sonsten ein geringes Handwerck darfür gelernet hetten? Diß aber solle sie gar nichts irren/ sondern zu förderst bedencken die Kunst an jhr selbsten/ vnnd dann den finem, den Zweck oder das End/ weme mit solcher jhrer arbeit gedienet werde/ nicht den Spöttern vnd den Vndanckbarn/ die es nicht achten vnd erkennen/ sondern allermeist Gott im Himmel/ vnnd dann allen from=

 
men andächtigen Hertzen/ die jhnen den Gottesdienst eifferig lassen angelegen seyn/ so wol jhnen selbsten/ damit sie heut/ morgen desto sichern regress vnnd Zutritt zu der himlischen Capellen/ vnd Englischen Cantorey haben mögen.
Jns gemein sollen wir vns alle mit einander/ nach der himlischen seligen Music söhnen vnd verlangen lassen/ da der gantze himlische Chorus alle Engel vnd Außerwehlte einen Concert umb den andern singen/ vnd nach jrer art mit himlischen Posaunen vnd Trommeten/ den Vatter deß Liechts/ sampt dem allmächtigen Ehren König Jesu Christo/ vnnd dem heiligen Geist ohne alles auffhören ewig loben vnnd preisen werden. Afficirt vnnd entzündet es doch sonsten vnsere Hertzen/ wann in dieser heiseren Welt gute wol probirte Musicanten mit jhren lieblichen Stimmen/ vnnd wolklingenden Jnstrumenten concordiren vnnd zusammen treffen/ Es dringet durch Marck vnd Bein/ wie dann alle verständige solches bey sich fülen vnd befinden: Was wird denn folgen/ wann nicht allein die himlische Seraphische Symphonisten/ sondern auch ins gemein alle auserwehlte Gottes/ die heilige Ertzvätter/ die gottselige Könige/ die geistreiche Propheten vnd Apostel/ soviel tausent Märterer/ vnd andere/ mit glorificirten vnd gereinigten lieblichen Zungen vnd Stimmen singen vnnd klingen werden/ das schöne Sanctus, Magnificat, Benedictus,   Te Deum laudamus,   Gloria Patri, &amp;c. jmmerzu eins umbs ander?   Daher zu  <LOCATION>Berus</LOCATION> / einer Statt im Welschland/ an der Orgel zu S. Peter geschrieben stehet: Hæc si contingunt terris, quae gaudia, coelo, das ist: Weil man auff dieser Erden so eine schöne liebliche/ wolklingende Music zuwegen bringen/ vnd haben kan/ ewiger Gott/ was für eine vnaußsprechliche Frewd/ Wonne vnnd Lieblichkeit muß allererst seyn deß

 
Englischen Chors/ vnnd der gottseligen Seelen in dem Himmel? Dergleichen Gedancken auch gehabt/ vnd damit sich belustiget <PERSON>Lutherus</PERSON> seliger/ wie davon in seinen Tischreden zu lesen ist. Dann als er   Anno 1538. den 17. Decemb etliche Musicanten zu Gast gehabt/ welche schöne liebliche Moteten vnd Stuck gesungen/ hat er mit verwunderung gesprochen: Weil vnser Herr Gott in diß Leben/ so doch ein Hauß voller unlust/ solche edle Gaben geschütt vnd vns gegeben hat/ was wird in jenem ewigen Leben geschehen/ da alles wird auffs vollkomnest vnd lustigst werden? Hie ist nun materia prima, der anfang.
Welches vns dann zumal auch in disem elenden Traur= vnd Pilgerthal auff Erden/ so wir mit dem Propheten <PERSON>Jeremia</PERSON> die lamentationes oder Trawr= vnd Klaglieder singen/ vnnd mit dem  <PERSON>Propheten Ezechiele</PERSON> die regierende Ergernuß beweinen müssen/ ein besondern Trost geben soll vnd kan/ daß wir vns erinnern der künfftigen seligen Cantorey/ da wir nicht allein eytel himlische Frewdenlieder singen/ sondern alles deß vorigen trawrens/ heulens vnnd weinens gäntzlich vergessen werden. Dann das erst wird vergangen seyn/ dieweil Gott abwischen wird alle Thränen von den Augen seiner geliebten Himmels Kinder.
Allein/ da wir dermal eins zu dieser himlischen Capell vnd Cantorey gelangen wollen/ sollen wir die principia allhier auff dieser Particular Schul zeitlich lernen/ wie <PERSON>Hieronymus</PERSON> der alte Lehrer vermahnet:   discamus in terris, quorum notitia perseverent in coelis: also/ den lieben Gott mit vnsern Zungen/ auff was weiß es geseyn vnnd geschehen kan/ choraliter, figuraliter, instrumentaliter, in rechter zeit loben/ preisen vnd ehren. Nicht singen deß Teuffels Vagant/ abgöttische/ vnzüchtige/ schand vnd Bubenlieder/ darzu vnsere Leut

 
mehrer theils bessern lust haben. Sintemal solche Discantisten/ Altisten/ Tenoristen vnnd Bassisten nichts zu der himlischen Music taugen/ sondern in deß leydigen Satans klägliche Singschul gehören/ da man an statt deß cantate, ein ewiges plorare, anstatt jubilate, ein ewiges ejulate hören/ oder/ als Christus sagt:   Da heulen vnd zähnklappen seyn wird ewiglich.
Gebe Gott/ daß wir sein Lob der zeit in dem nider Chor also intoniren/ damit wirs dermal eins in dem höhern Chor/ mit allen Engeln und Außerwehlten hinauß führen/ vnnd mit jhnen allen zugleich singen/  Heilig/ Heilig/ Heilig ist der Herr Zebaoth. Vnd widerumb/  Amen Lob/ Ehr/ Weißheit/ Danck/ Preiß/ Krafft vnd Stärck seye vnserm Gott von ewigkeit zu ewigkeit/ Amen.  Eja/ weren wir da/ da die Engel singen/ nova Cantica, vnd die Schellenklingen/ in Regis curia, Eja wern wir da/  Amen/ Amen.
 
In Limpurgiacam Templi Sommerhusani Coronam έπευφώιμα. 
[I. In primam, quae est Cathedra. Ausgelassen] 
 
II. In secundam, quae est Organon.
Qui chordis primus diversis Organa fecit, 
Ingenio Superis proximus ille fuit. 
Nanque Deo resonant verae pia Carmina laudis, 
Svavibus &amp; punctis tristia puncta levant. 
Pastoris veluti pectus modulamine mulcent, 
Sic Gregis attenti corda per astra trahunt. 
Gaudia venturae nobis immensa figurant 
Vitae, ubi Caelicolae jubila grata canunt. 
Hinc  <PERSON>Orpheî</PERSON> superant numero, &amp;  <PERSON>Arionis</PERSON> artes, 
Haec homines; illi flumina, saxa movent. 
Ergò semper honos, nomen, laudesque manebunt, 
Quorum consilio hoc stat Pietatis opus. 
Tu Deus, hanc Templi geminam defende Coronam, 
Donec erunt hujus secla futura soli. 
III. Ad Coronae Autorem. 
 Organon &amp; Cathedram modò Concio-Cantio zelo 
Sacravit Bibliκωσ , Vir, Tua, docte, Sacro. 
Audacter pergas solito studioque fideque: 
Sic dabitur Capiti pulcra Corona Tuo. 
 <PERSON>Bartholomaei Nagelii</PERSON> , Winterhusani, Patriae Ecclesiae Ministri.
 
In dedicationem Operum laude &amp; contemplationem dignissimorum, Cathedrae et Organi, Summerohusii aedificatorum, Epigramma  <PERSON>Johannis Weichselii Palatini</PERSON> , Pastoris Limburgici apud  <LOCATION>Lindelbacho-Westhemianos</LOCATION> .
Dvm Procereis Regni tristis discordia turbat, 
Exulat &amp; multis Paxque Fidesque locis. 
En! Limburgiacos concordi corde Dynastas 
Ornatum Templi continuâsse juvat! 
Ponitur egregiis fabrefacta Cathedra figuris, 
Vnde Dei Mystes enthea verba sonat. 
Artifici, juxtà dependent  Organa, quae sunt 
Giengiadae Iubalis aedificata manu. 
Quam quoties cernis, Spectator amice, Cathedram, 
Ne pigeat taleis ore referre sonos: 
Omnibus ille locis, heic qui profitetur, Iesus, 
Innotescat agè! quo sine nulla salus! 
Et quoties audis concordibus Organa Psalmis, 
Hos itidem satagas ingeminare modos: 
 
Qualiter harmonico concordant  Organa cantu; 
Taliter Imperii consonet Ordo sacri! 
Praecipuè Limburgiacos concordia Fratreis, 
Et consangvineos, Corcula cara nimis, 
Quique sub illorum degunt hinc inde gubernis, 
Ad Mathusaleos nectat alatque dies! 
Sic erit in Terris pax aurea, gloria Caelis 
Alma Deo, Soli cûi placuisse sat est.
In Coronam Templi, hoc est, Homilias sacras Reverendi, Clarissimique Viri, D[omini] M[agistri] Hieronymi Theodorici, pastoris Sumerohus[ani]. Domini &amp; amici sui, omni pietatis cultu dignissimi, De concione et cantione sacra, Quibus Tàm suggestum recens exstructum quàm organa Musica, laudibus divinis destinata, publicè laudavit, &amp; typis, sartae memoriae ergò, exscribi curavit qualecunque carmen. 
Templorum ornatus quis sit: sacra Concio nempè, 
Cantioque aethereo tota dicata Deo, 
 
Dum tu; docte senex, sacro de nomine nomen 
Deque Dei dono qui sine fraude refers, 
Ad Sumerhusanum solitâ gravitate popellum 
Publicitus spargis, semina grata Deo 
Organa dum sacris implenda sonoribus, &amp; dum 
Suggestus sacros laude decente vehis, 
Nemo est quin dicat: Partes implevit is omnes 
Praeconis sacri, talia quisquis agit. 
Quod loquitur scribit, (nescit vox scripta perire) 
Quod scribit, scitis vulgat in orbe typis. 
Prodest quippé, suis aures sermonibus implens,
Qui tamen in pectus se penetrare solent: 
Natorum natos &amp; qui nascentur ab illis 
Conatu pariter non pereunte juvat. 
Heroës Limpurgiaco de stemmate creti 
Hunc quoque prae reliquis semper – amate virum. 
Et tu sancte Deus, cujus laus quaeritur  illi. 
Qui tibi se totum mancipat atque sacrat 
Coelesti associa hunc turmae, ut te cantet in aula 
Aetherea, qui te hoc tàm benè in orbe colit, 
Et qui praesentis degustat taedia vitae, 
Deliciis summi gaudeat inde poli.
Exaratum Kitting. à Joh. Georgio Hochstatero, Scholae pat. p. t. Rectore.
Einzelanmerkungen

</div>